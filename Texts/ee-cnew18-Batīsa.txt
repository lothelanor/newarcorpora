om̐ śrī ganeśāya namaḥ || || purā pūrbakālasa . siṃhanāda parbatasa samīpasa coṅa . deśa chagulī dasyaṃ coṅa . thva deśayā nāma śrī kanthapūri dhakaṃ nāma prakhyānti yāṅaṃ coṅa || thva deśayā baniyā ratnadatta dhaka nāma jusyaṃ coṅa . thva baniyāyā strīyā nāma madanābati . thva nimha strī puruṣa samadhāra yāka . bho chi garbhābatī . chejesa byāpāla ma yāsyaṃ gathye yāya . byāpāla ma yā ma gāka . ji banaja vane jula . chana chesa nidāna yāva dhakaṃ hāṅaṃ tāthāva . thamana banaja oṅa juro || vaṅāva . anega bastubhāba banaja jvaṅāva coṅaṃ julo || thanaṃ li cha nhuyā dīnasa . thuguli deśayā . meba baniyā chamha . thvayā thāyasa vaṅāva thithi bicāra yāṅāva . pi lā cyā lā dayakāva . lithe thva baniyā ratnadattanaṃ dhālaṃ || aye pāsā āva chi lihā jhāya tela lā . telasā . ji cheyāta khare ma du . misājāta ekātana chu yāyu . āva thva ratna chatā chana yane māla dhaka dhāsyaṃ . thva ratna biyāva chotaṃ . thva ratna jvaṅāo thava che lihā vaṅa juro || thva baniyānaṃ ratna tha pakāva kālaṃ || thanaṃ li lithe thva ratnadatta baniyā . thava che lihāṃ oyāva . thava kalāta garbhābatiyāke ṅaṅāo ye garbhābati . chanata bisyaṃ hayā ratna . jina svaya hiva dhakaṃ dhāyāva . thana garbhābatī dhāyā . bho chi prabhūsa . amo ratna padārtha jina ma kāyā khe . gu khunu chalapola chena pihā bijyāta u khunu nisyaṃ sunuṃ duhāṃ vava ma du . thvate kha [16] garbhābatina dhāvagu bacana *ṅaṅāo (fn2a) baniyāyā hṛdayasa mahāduḥkha juraṃ . thvayāṃ sati ṣunu banijārayā che vaṅāva baniyāyā ṅhavane dhālaṃ || bho banijāra chana chāna ji kalātayāta jina bisya hayā ratna chāna ma biyā dhakaṃ dhāyāva . tha banijālana dhālaṃ . bho chi ratnadatta baniyā u ṣunu jina biyā dhakaṃ dhālaṃ || thana niścayanaṃ biya dhuna dhakaṃ dhāyāva ma kayā dhakaṃ dhāyāva thithi kacāda juyāva . thana baniyāna dhāraṃ . bho chi banijāla . chava jiva kacāda yāṅaṃ lvāya mu mvāla . thva deśayā pāragāmika rājā dao . thva rājāyākye vane makhā dhakaṃ dhāyāo rājāyākye pāraka yāka tvaṃ julo || thva belasa hatāsana banijālana rasa vava puruṣa nimha boṅāva dhāraṃ || bho duṣṭapāsāpani jina ratna chatā tha pakā tayā dao . āva tha ratna chapani nimhayāta . ji chamhayāta sva bo thayāva kāya dhāsyaṃ dhanayā lobhana aṃtara juva tvaṃ juro || thvanaṃ li rājasabhāsa pāla yātanāsyaṃ aṃtarana dhāko pratīta yāṅāva rājāna punarbāra ṅaṅā || aye baniyā . āva vana pratīta dayakaṃ dhāla || chana pratīta ma du || āo cha būka . va tyāka dhakaṃ tyā chināva bilaṃ || thva belasa aṃtarana dhāraṃ bho mahārājāsa . jipanisena satyabācā jipanisyena satyanaṃ tha ratna bio khaṅā dhadhāsyaṃ a ratnasa byāṅāva banijāra tyāka tvaṃ julo || ratnadatta baniyā phuṅāva choka tvaṃ julo || thvanaṃ li antaranaṃ dhālaṃ || bho chi sabhāloka nyehune . āmo ratna biyā belasa jipanisyena khaṅā . āma kha chu kha dhāsya jipanisa satya satya dhāsyaṃ rājānaṃ tyā chiṅāva . thva Ratnadatta baniyā khvayāva vanaṃ || thava che vaṅā belasa gochinam cha thāyasa . tavadhaṅa dva chaguli dasyaṃ coṅa . thva dvasa mocāto mhitāo cona . thva rājā . thva mantri . thva māhāna dhakam . thathe dhakaṃ [17] mhitāva coṅa belasa . thva ratnadatta baniyā khvayāva vava khaṅāva . thva *mocātasyenaṃ (fn2b) dhālaṃ || bho chi mahā puruṣa chimi sakaleṃ chu dhaka lvāṅāva vayā . chu dhaka khvayā vayā . dhaka nenam . thagu baniyāna dhālaṃ . bho chi macāto khava khya . jipanisa kha . chu kha lhāya . thathiṃgu mahā āścarya adbhūta kha . gathya dhālasā . ati mūla vaṅagu ratna chatā . thva banijālayāta bisyaṃ hayā . āo thva ratna jita vana ma biva dhakaṃ dhāyāva . thvate kha ṅaṅāva . thva mocātasyenaṃ dhālaṃ . bho mahāpuruṣa āma kha jina tyā chinā biya . chikarapani sakale . abeka juya ma tera . jina satyana pāra yāya dhakaṃ dhāyāva pāra yātaṃ || thana pāra yāya julasā chikalapani svamha cha bhina diśane dhakaṃ dhāyāva . cha bhina coṅa julo || thugu thāsa ratnadatta baniyā chamha salatāva nyanaṃ || bho chi baniyā chana bisyaṃ hayā ratna thya ṅanakaṃ thva cāna jyāṅāva hiva dhakaṃ dhāyāva . thamanaṃ bisyaṃ hayā ratna thya ṅanakaṃ . cāna jyāṅāva bilaṃ . thva ratna mocātosyaṃ kāyāva cha bhina talaṃ . hana baniyāla boṅāva ṅaṅā . aye banijāla . chana gathya coṅa ratna biyā . va cona thyaṃ conakaṃ thva cāna jyānyāva hiva dhakaṃ cā bilaṃ || thva belasa banijālana ciṃtalapā . hari hari . biṣṇu biṣṇu . gathiṃṅa khyālayā mahimā dhaka dhāyāva . ji bālaka belasa ji bājuna dhāyā ṅasyaṃ tayā dava . ati sundaragū . rucīka lvahaṃcā jina ta chyāṅā . tava chyāṅāva ji bājuna nvāka || gathiṃṅa ratna lvahacā tava chyāṅā bila dhakaṃ nvāka . thathyaṅa u ratna juyiva dhakaṃ bhālapāva . lvahaṃcā thya ṅenakaṃ jyānyāva bilaṃ . hanvaṃ thva bastuka kāyāva . hanvaṃ aṃtarapani boṅāva ṅana . bho chi mahāpuruṣaṃ china khaṅāgu ratna gathya cona . *dhakaṃ (fn3a) ṅaṅā . china khaṅā thya ṅanakaṃ . thva cāna jyāṅāva hiva dhaka dhāyāva cā bilaṃ . thva antaranaṃ mananaṃ ciṃtarapalaṃ . hari hari . biṣṇu biṣṇu thamaṃ gva belasaṃ [18] svaya nāpaṃ ma nanā ratna . dhanayā lobhana antara jūla vayā . āva gathya yāya dhakaṃ bhālapāva conaṃ . hanaṃ bhālapā . ja bālakabelasa ji māmanaṃ madhi chuṅaṃ coṅa belasa . jina māmayāke mādhina phoṅā māmanaṃ jita mādhi ma biyāva tamanaṃ madhi toka pusyaṃ tava . kapanaca chyānāva biyā . thva belasa māmanaṃ nvāka . hari hari ratnana uti ṅeṅa kapanacā . tava chyānā biyā dhakaṃ dhāyāva . thvathyaṃ juyi bhālapāva kapanacā thya ṅanakaṃ jyānyāva bilaṃ || thva cha bhina tayāva hano meba pāsā salatāva ṅanaṃ . aye haya vayā ratna gathya ṅana . chana khanā belasa va thyaṃ ṅanakāva . thva cānaṃ jyāṅāva hiva dhakaṃ . thvayāta cā bilaṃ . thvanaṃ cā jukva kāyavaṃ cintalapā . hari hari biṣṇu biṣṇu śiba śiba . thamaṃ svaya ma nanā padārtha . gathiṃṅa āścarya mahimā kha ṅane māla dhakaṃ . āva gathya yāya dhakāva . bhālapāva conaṃ || thathyaṃ bhālapā ji bālasa . ji babunaṃ la hisyaṃ tayā . balaṣuni chamha jina syānyāva biyā . thva belasa . ji babuna nvāka . ratnava uti ṅaṅa balaṣuni syānyāva bila dhakaṃ dhāyāva . thva balaṣuni thyaṃ juyi kā dhaka bhālapāva balaṣu thyaṃ ṅanakaṃ jyānyāva bilaṃ || thva kāyāva pyamhaṃ salatāva dhālaṃ . bho chi mahāpuruṣapani svamhasa u ma lāka . chapani kha phasakha . adharma . asatya . u ma lāka sohune dhāyāva . opanisena jyānāguli kenyāva . chapanisyena oyā ratna lita biya māla dhakaṃ dhāyāva . vayā ratna lita bilaṃ || thva belasa ratnadatta baniyā mahā rasanaṃ thava che lihā vaṅa tvaṃ julo || thuguli prakāraṇa rājānaṃ tyā chiya ma phayāguli thva (fn3b) macātosyena | tyā chiṅā dhakaṃ dhāyā kha rājāna nyanāva rājāyā manasa ati kautuka juram . su mocātasyanam tyā chita dhakaṃ dhayāva mananaṃ cintarapalaṃ || ati kautuka . aho āścarya dhaka rājānaṃ ciṃtalapāva . thva dvasa chatā lakṣaṇa dayīva dhaka . kulinaṃ mhuyāva solaṅāsyaṃ bikramaditya [19] rājāyā siṃhāsana lulaṃ || hā hā ati āścarya dhaka cintalapalaṃ . thathiṃgū ratnayā siṃhāsanayā . prabhābana khaṃ thva mocātosyena thvate parākrama dayakaṃ dhāla dhaka kautuka cāyāva conaṃ . thanaṃ li . thva rājānaṃ anega siṃdūra jātrā yāṅāva . nānā bādya thāṅāva . pyāṣuna huyakāva . la svasyaṃ yanyāva . thava rājyaghalasa duta yanaṃ || thvanaṃ li . thva bhojadeba rājānaṃ . bhiṃgu nakṣetra . thithibāra . soyāva . bhiṃgū dīnasa . samasta prajāpani munakāva . thva siṃhāsanasa dane tenaṃ || thva belasa siṃhāsanasa coṅa putrikā chamhasena . nona vāka || bho rājā bhojadeba chalapolanaṃ jaguli bacana ma ṅasyaṃ . thva siṃhāsanasa dane ma du dhaka dhāyāva . thva putrikānaṃ pūrba kathā kanaṃ || 1 || I bho mahārājā . bhojadeba . karpūra dhāyā nagarasa . ratnapiṃgala dhāyā baniyā chamha dava . thva baniyāyā ekaputrī . mhyāca chamha dava . thva baniyānaṃ aṃgīkāra yātaṃ . gomha puruṣanaṃ . thva tuṃthīsa cha thala dāma thaṅāva biya phata . omhayāta ji mhyāca biya dhakaṃ dhāyāva . thva kha vāta tāyāva . rājā bikramādita anega rakṣa koṭi pramānanaṃ . dāma yanyāva tuṃthīsa thanyāva bilaṃ . rājya dakvaṃ milaṃ . bastubhāva dakvaṃ milaṃ || thana baniyānaṃ mhyāca bibahāra yāṅāva bilaṃ . tisā mālakva biyāva chotaṃ || thva belasa thva baniyāyā mhyācava . bikramādityava samadhāra yātaṃ . āva jina chu yāya . thathiṃgū samasta rājyaṃ . bastubhābaṃ samastaṃ phuto . āva ji gana vane gana conya dhaka dhayāva . thva belasa thva baniyāyā mhyaca . madanābatinaṃ dhālaṃ || bho chi prabhu thākura . amathya ayāsa cāsya bijyāya ma teva . ji *bāju (fn4a) mahā pāpasta . [20] ji bājuyā kha chu dhāya . āva chi dhaṃdā kāya mu mvāva . ji jyā sayā thukā . jita kapāsa jukva bihuni dhāyāva . thva belasa rājā bikramādityanaṃ dhālaṃ . āva jina gana kāyāva biyā . chanata kapāsa . dhaka dhāyāva chaguli deśasa vanyāva . kapāsa phonyāva . hayāva bilaṃ . thva kapāsa jyā yānyāva jimni ku byā . suyani ku dhu hāyakāva bhinaka kāpala thānāva . sighāliyā dune . soka thanyāva . meba nagarayā rājāyāke du ti dhakaṃ bisyaṃ chotaṃ . thva madanābatinaṃ . chijisa ṣarca dayake dhakaṃ bisyaṃ hakva dāma jvaṅāva vāyo dhakaṃ dhāyāva chutaṃ || thvate madanābatīyā kha nyanāva . bikramāditya rājānaṃ . thva syeghāli jvanyāva vanaṃ || thana meba rājāyāke thyanakāva . thva rājāyā dubāriyāke dhālaṃ . bho mantrīsa mahārājāyā prasthāna dava lā . rājāyā chu bela gathe khava dhaka dhāyāva . jina thva sighāli cha goḍa du te hayā dhaka dhāyāva mantrīnaṃ dhālaṃ . bho mahā puruṣa . jina gocala yāya . dhaka dhāyāva . rājāyāke vanyāva dhālaṃ . bho mahārājā . ati ācśarya . mahā puruṣa chamhasena chalapolasake . sighāli cha goḍa du te hala || thva boṅaṃ haya rā gathya khava dhaka dhāyāva . rājānaṃ dhālaṃ . bho dubāri . duta boṅaṃ haki dhaka dhāyāva duta boṅaṃ yaṅa julo || thagū thāyasa mahā puruṣanaṃ dhālaṃ . bho mahārājā . thva kāpola kāhuni dhakaṃ dhāyāva . sighāli du talaṃ || rājānaṃ sighāli kāyāva . thva sighāliyā duvane . gathiṃgū bastu dava khe dhaka dhāyāva sighāli polāva soraṅāsyaṃ . ati bhīṅa kāpara cha tvāka khanaṃ . thva kāpala cala khyanāva solaṅāsyaṃ . byā . jimani ku . dhu . suyani ku hāka . ati amulya kāpala dhakaṃ kāyāva . thva kāpala havamhayāta dāma jvane phakva bisya chova dhakaṃ dhāyāva . dāma bi tenaṃ || thva belasa anāgatabidhātā puruṣa chamhasena rājāyāke ināpa yātaṃ || [21] bho mahārājā . thva kāpala *havamhayāta (fn4b) . kalāta . ati sundari . chalapolayāta jogya . thathiṃ daridra puruṣayāta jogya ma juva dhaka dhāvagu kha bikramaditya rājānaṃ tāva || thva bikramāditya rājānaṃ jvane phakva dāma jonyāva . thava che lihā vava julo . thva belasa madanābatinaṃ ṅaṅā . bho puruṣa jhijhista dāma bisya hava lā . ma hava lā . gathe dhakaṃ ṅenaṃ . thana puruṣanaṃ dhālaṃ . bho madanābati . dāma bisya havāva chu prayojana du . chava jiva bijoga juīna . dhaka dhālaṃ . thva belasa madanābatinaṃ dhālaṃ . bho prabhūsa . āma chu kha . jike thukā satyadharma dhaka dhāyāva . ji ma yekaṃ gathe jiīva dhakaṃ dhāyāva coṅa belasa . thva kāpala du tara vanyā thāyayā dubārina . rājāyāke choṅāva bilaṃ || bho mahārājā dhaka . thva kāpala havamhayā nāma bikramaditya . thva bikramadityanaṃ samasta rājya . bastūbhāba miyāva tuṃthina cha thala dāma thanyāva biyāva dayakumha kalāta dhakaṃ dhāyāva . rājāyā manasa ānaṃda juyāva . mohana toka puyāva . rājāyā sakala jana vayāva . thva madanābati yanaṃ || thva belasa thva madanābati rājagharasa duta yaṅāva . rājānaṃ madanābati hātaṃ . bho madanābati chana āva . mebatā bhālapya ma te . cha jita strī yāya julo dhaka rājāna hānyāva . rāni madanābatinaṃ dhālaṃ . bho mahārājāsa . ji jībanaṃ rūpanaṃ . tuti lāhāta mikhānaṃ aṃgarakṣaṇanaṃ . jaubananaṃ . chalapolayā sukha julo . paratna . pya nhu to jukva lahune dhakaṃ madanābatinaṃ . rājāyāke bimati yāka || thana rājānaṃ dhālaṃ . jiva khya dhakaṃ . aneka ratna du thāyasa anega dāsījanapanisena licakāva chagulī gṛhasa tayāva talaṃ . thagu thāsa bikramāditya rājāna ṅheva kaṅaṃ tāthā kha madanābatinaṃ dhāyā kha chatā lumanakāva . ona thathya dhāyāva tāthu dhaka . bho prabhusa . kadācita omha rājāyā . baraparākrama dava . deśa (fn5a) thyani thya coṅa belasa . chi *misābhesana [22] . ji conyā thāyasa . china subarṇayā culyā kaṃkana . aṃguli . ādipaṃ jvanyāva ji nāpa lāta vaya māla . jinaṃ pya nhu to va rājāyā khvāla ma sosya conya dhaka dhāva . āva jina gathi mahā kaṣṭa . bairāgya yānāva juya māla . chu yāya dhaka bhālapāva chaguli deśasa vanyāva misāyā bastra nyānāva . chāya chandana tiyāva . culyā aṃguli jvaṅāva vanaṃ || thugu thāsa madanābatina dāsījanapanita dhāsyaṃ talaṃ || bho dāsījanapani . ji tisā ma du . culyā . aṃguli jvanyāva . banijāla valasā boṅaṃ hiva dhakaṃ hāṅaṃ talaṃ . thvayā sati ṣunhu misachāyana tiyāva . culyā . aṃguli . jvanyāva mila vava banijāla khanyāva . dāsījanapanisena dhālaṃ . bho banijāla jipanisa rānīnaṃ kāyayā hiva dhakaṃ duta boṅaṃ yaṅāva . rāni nāpa lācakāva bilaṃ . rāninaṃ duta bonyaṃ yaṅāva duvane anega anega ratna dāma biyāva dhālam . bho prabhūsa āva ji bacana ṅava dhaka . thva dāmana . bhīṅa saḍa chamha surakṣaṇamha ṅānāva . hanī bahanīyā rātrīsa sala jvanāva . thva jhyāla kosa disane . ji bise vaya . chiji nimhaṃ bise vanya dhakaṃ . samadhāra yāṅāva . rājā pi chosyaṃ halaṃ || thva rājānaṃ anega bastuka hayāva thva rājānaṃ bhiṅa saḍa chamha ṅānāva . thavata mālakva bhīṅa bastra . khaṃjara ṅānāva . rātrīsa . thva saḍa gayāva jhyāla kosa conyāva coṅa julo || thana rāni bisya vane ma phayāva . rājāyā . āsa bunyāva ṅheḍa vayāva phalesa denyaṃ coṅa julo .  thva belasa khu chamha vayāva . thva khunaṃ dhālaṃ . āva ji bhāgyanaṃ khāyā dato . rājāghalasa khuya mahā kaṣṭa . āva thva śaḍa chamha khusyaṃ yane bhālapāva tījaka śaḍa phenyāva coṅā belasa thva jhyālana khipota jvaṅāva bisye vayāva śaḍayā mhasa juta vava . thva belasa madanābati sahita khu . sadanaṃ huyakaṃ yaṅa julo || thva *belasa (fn5b) khunaṃ dhālaṃ . bho strījana chiji bhāgyanaṃ khāyā dato . āva chiji strī puruṣa juya dhakaṃ dhāyāva . rānīnaṃ cintarapā . [23] hari hari gathiṃṅa āścarya juyaṃ yava khaṃ . jina rājā bikramāditya dhaka bhārapā ma khu khaṃ . gathiṃṅa pāpista khuyā hastasa lāka . hari hari chuyā pāpana gugūyā pāpana thathya jula . āva gathya yāya dhaka ciṃtarapaṃ mahā duḥkhanaṃ vana || thana lasa coṅa khu nimha nāpa lāka . thva khu nimhasyenaṃ dhālaṃ . bho pāsā huṃhuṃ khu ma khu lā dhaka dhāla . hanakaṃ pāsākhunaṃ dhālaṃ . bho pāsā niścayanaṃ khu khava khye dhakaṃ dhāyāva . thva khupanisyenaṃ dhālaṃ . bho pāsā huṃhuṃ khuyāke lāyāva kāya nuyo dhakaṃ dhāyāva nimhasyena lāyā kāyāva bvācakaṃ yaṅāva . thva khu duḥkhanaṃ riva riva vanaṃ || thana khu nimhayā samadhāra yātaṃ . bho duṣṭa pāsā chita śaḍa kāva . jita tiri kāya dhālaṃ . hanakaṃ meba pāsānaṃ dhālaṃ . bho pāsā āmathya ma khu . chita śaḍa kāva . jita tiri kāya dhāyāva thithiṃ lvāṅāva vanaṃ || thana rānīnaṃ dhālaṃ . bho chisakala nimha lvāya ma teva . ji ati pyāsa cāva . chipanisenaṃ jita laṃkha kāyāva tonakiva . ji mvācake māla dhaka dhāyāva . thva khu nimhasyenaṃ dhālaṃ . bho tirijana chi bisya vani chale dhaka dhāyāva . athya jurasā svamha vane nuyo dhakaṃ dhāyāva svamhaṃ vaṅāva tuṃthiyā cosa svamhaṃ coṅāva . laṃkha sālāva belasa . thva tirijananaṃ . nimha ghvāṅāva tuṃthisa ku tinakaṃ choka julo || thanaṃ li misānaṃ dhālaṃ . bho pāspista ṣupani . chimisyena ati agamya kha lhāka . āva chapani nimhaṃ . āmakana cova dhakaṃ dhāyāva . thva trijananaṃ śaḍa gayāva vanaṃ || thanaṃ li . thva misāna dhāyā . āva thathya vane ma khuto dhakaṃ dhāyāva . mijanayā bastranaṃ tiyāva vane jula dhaka cintalapāva . chaguli deśasa duhā vaṅāva mijanayā bastra ṅānāva thva bastranaṃ tiyāva . mijana thyaṃ nyenakāva vanaṃ | thana samastasena . rājā bhālapaṃ coṅa || [24] thathya valena . bastrapuri *nāma (fn6a) deśa chaguli dasyaṃ coṅa . thva deśasa byāghra chamhasyena . thva deśayā kataka bāraṃbāra mocaku julo || thva deśayā galasa coṅa dhūna nayāva deśakataka pihā vaya sunu ma chāva . thagū thāsa . thva deśayā rājānaṃ dhālaṃ || bho prajāloka . gvamhasena . thva byāghra mocake phata . vamhayāta ji mhyāca bibahāra yānā biya dhaka dhālam . thva belasa mijana rūpa yāṅāva vavamha thva deśa duhāṃ vane tena belasa . thva deśayā galasa basalapaṃ coṅa thva dhūna ṅāyayāṅaṃ vava khaṅāva vāhāna khāsyaṃ coṅa belasa . khaḍgana pālāva byāghra molaku julo || thvanaṃ li thva mijanabeśa deśasa duhā vaṅa julo . thva deśayā lokanaṃ khaṅāva dhālaṃ . bho mahāpuruṣa chikalapiṃ ganaṃ jhāyā dhakaṃ ṅanaṃ . āmo lasa tavadhī dhu dava . deśakataka adikaṃ mocakaro dhakaṃ kaṅāva . thana mahāpuruṣanaṃ dhālaṃ . āmo dhu jina mocake dhuno . apratīta julasā sola huni dhakaṃ dhāyāva . thva deśayā loka sakaleṃ harṣamāna julaṃ || thva lokapani vaṅāva rājāyā ṅhavane dhālaṃ . bho mahārājā . chalapolayā bhāgyanaṃ . jimi bhāgyenaṃ . mahāpuruṣa chamha vayāva . jhijhisa galasa basalapaṃ coṅa dhu mocakaro dhakaṃ rājāyāta kanaṃ || thana rājā khava rā dhakaṃ atiharṣamānanaṃ coṅāva rājāna mahāpuruṣa bonakara chotaṃ || thana mahāpuruṣa vava khaṅāva rājāyā mana harṣamāna jusyaṃ conaṃ || thana thva rola nāma maṃtrī kanaṃ || bho maṃtrī gathiṃṅa āścarya mahāpuruṣa vava svava svava dhakaṃ kyanaṃ . rājā maṃtrī nimha ṣusi juyāva rājāna ji mhyāca biya juro . thvayāta yogya dhakaṃ rājāna rānīyāta dhāraṃ . bho rānisa . chana tāla rācakiva . thvayāta yogya chana putrī biya jula || tāra rācakiva dhakaṃ dhāyāva tāra rācakaraṃ . bhinagū dina svacakāva bibahāra yātaṃ || thana cha nhuyā dinasa thva rānicāna . thava māmayā [25] ṅhevane dhāraṃ . bho māmaju thva mijana rājā ma ṣu . mijanabeśa strīyā (fn6b) svabhāba dhakaṃ māmayā ṅhevane dhālaṃ . thana rānīcā duḥkha cāsyaṃ conaṃ . thana māmanaṃ dhālaṃ . bho putrī cha jñāya mu mvāle . chana babujuyāke nyane makhā dhakaṃ bodha biyāva . thva rānīnaṃ rājāyā ṅhavane dhālaṃ || bho prabhusa chalapolayā putrīnaṃ khosya khosyaṃ dhāla . thva puruṣa ma ṣu . gathya jula . strīyā svabhāba dhakaṃ dhāva . gathya yāya dhāyāva . thana rājānaṃ dhālaṃ . bho rānīsa cha sumuka ni cova . jinaṃ ṅane makhā dhaka dhāyāva rāni vanaṃ . thana rājāna jiri boṅāva dhālaṃ . bho chi rājakumāra . chī *dhaṃdiyata bastrana toka . chāna ma toyā . misā lā cha chu dhaka dhāyāva . thva jirinaṃ dhāraṃ . bho babuju . nyahune . ji bārānasī tīrtha śibā juyā belasa . kāmakrīḍā da daṃ chi tolatāva tayā dhakaṃ dhāyāva . rājāna rāniyāta bodha yātaṃ || thanaṃ li . thva rājācāna koṭabāra boṅāva lapāra talaṃ || rājāna dhālaṃ . bho koṭabāra thana suṃ deśi paradeśi valasā . boṅaṃ haya māla dhakaṃ dhāyāva . lapāla talaṃ || cha nhuyā dīnasa . thva khu nimha vava julo . lapāla coṅamhanaṃ dhālaṃ . bho mahāpuruṣapani jimi rājānaṃ hāṅaṃ tava . thana sunu valasā boṅaṃ hiva dhakaṃ hāṅaṃ tava . chī jhāsane dhakaṃ boṅaṃ yanaṃ . bho mahārājā . thva mahāpuruṣa boṅaṃ haya dhuno . kāva dhakaṃ dhāyāva . thana rājācānaṃ ṅanaṃ . bho mahāpuruṣa chu nimittina vayā dhakaṃ dhāyāva . thvapanisenaṃ dhālaṃ . bho mahārājā . jipani nimhasyena svasyaṃ coṅā khu chamhasena misā chamha khusyaṃ hava . jipani nimhasenaṃ lāsyaṃ kāyā || thva misānaṃ jipi nimhaṃ tuṃthisa ku tika tāthāva . thva misā bise vala || thva misā māle dhaka vayā . bicāra yāya māla dhakaṃ vayā . jiva khya dhakaṃ mikhābhāba yānāva . śalagalasa kuṅa yanaṃ || [26] punarbāra hana chamha mahāpuruṣa vala . lapāla coṅa māhānanaṃ boṅaṃ yanyāva bilaṃ . punarbāra vamhayāke rājānaṃ ṅanā . bho mahāpuruṣa cha (fn7a) chāya vayā . chana chu chu kha dava dhakaṃ ṅanaṃ || thva puruṣana dhālaṃ . bho mahārājā . jina misā chamha ṣusyaṃ hayā . meba ṣu nimhasena lāsyaṃ kāla . thva māle dhaka vayā . chalapolasyena bicāra yāṅaṃ biya māla dhakaṃ dhāyāva . jiva khya dhakaṃ mikhābhāva yānāva chaguli śaragalasa kuṅa yanaṃ || thana māhānanaṃ inālapā . bho mahārājā . āva jukva haya ma chālā . hako hako kunyāva talo . gathya haya dhaka dhāyāva . rājānaṃ dhālaṃ . bho māhāna . āva kunya ma khuto . boṅaṃ haya māla dhaka dhālaṃ || thana hakanaṃ . chamha vava māhānanaṃ du boṅaṃ yanaṃ . bho mahārājā kāsya bijyāhune dhakaṃ nāpa rācakāva bilaṃ . thana rājānaṃ ṅanaṃ . bho puruṣa . chana kha gathya gathya khava dhakaṃ nenaṃ || thana mahāpuruṣanaṃ dhālaṃ . bho mahārājā ji phale dyeṅaṃ conyā belasa ṅhedana cyāṅāva svayā . śaḍa ma du khanyāva . mahāduḥkhana . thva rājyesa māla vayā dhaka dhālaṃ . thva thava puruṣa khava bhālapāva . karuṇā cāyāva . thava dāsījana sakaleṃ pi chosyaṃ hayāva dhālaṃ . bho prabhusa . ji siva ni lā dhakaṃ nyenaṃ . thana mahāpuruṣanaṃ dhālaṃ . bho chī . chī su juyiva . jina ma siyā dhakaṃ dhāyāva . thva rājā yāṅaṃ coṅamhanaṃ dhālaṃ . chīkarayā strī thukā ji . ji puruṣa chalapora thukā dhakaṃ dhāyāva . samasta bṛttāntakha kanyāva . bhoka puyāva bhiṃgu bastana tiyakāva . thva ṣuto keṅāva . sabhā dayakāva . rānīcā bonakala chotaṃ . rānīcā vayava . nāpa rācakāva . mijanabhesa tatājunaṃ dhālaṃ . bho rānīcā . ji kha ṅava . thvasapola lā jurasā rājā thukā ji prabhusvāmi . thvayā nimittīna ji thathya juyā . āva chinaṃ jinaṃ . thvasapolayā kalāta jusyaṃ sukhanaṃ [27] conya dhakaṃ . mebatā bhālapye ma teva dhaka dhāyāva . thavata dhaka kāsyaṃ tayāmha . rānicā bodha yāṅāva . bho keheju va belasa jinaṃ heyakaṃ tayā . āva chiji anyonyena sukhanaṃ conya dhakaṃ dhāyāva prabhū (fn7b) svāmiyā caraṇakamalasa . bhoka puyāva conaṃ | thanaṃ li thva svamhaṃ thava deśasa vayāva . anega jātrā yānyāva . nānā bādya thācakāva sukhanaṃ coṅa juro || thathya dhaka putrikā chamhasena . rājā bhojadeba hāka tvaṃ juro || thathiṃgū parākrama mahātyāgī juvamhayā siṃhāsanasa cha dane ma te dhakaṃ dhāyāva putrikā chamha bosyaṃ vaṅa julo || 2 || II punarbāra putrikā chasyena nona vāka || bho rājā bhojadeba ji kha ma nyesyaṃ . āmo siṃhāsanasa bijyāya ma te || bho mahārājā bikramādita mahārājāyā sabhā dayakāva . anega sabhāloka muṅaṃ coṅā belasa . brāhmaṇa chamha vava . thva brāhmaṇanaṃ dhālaṃ . bho mahārājā duḥkhimha sadāna duḥkhi . sukhimha sadā sukhi dhakaṃ dhālaṃ . thana rājānaṃ dhālaṃ . bho brāhmaṇa . āmo chu kha lhānā . jina cha thathyaṃ tavami yāyaṃ phayā dhakaṃ bikramādita rājāna dhāyāva . brāhmaṇanaṃ dhālaṃ . bhāgyana ma bīvatola chalapolasyana phayīva ma khu dhakaṃ dhāyāva . bikramādita rājānaṃ . thava maṃtri koṭabāra mahārāni bonakala choyāva samadhāra yātaṃ . bho maṃtripani ṅahune . thva brāhmaṇava jiva saṃbāda julo || āvanaṃ ṅhā . ji rājā . āvanaṃ li . thva brāhmaṇa rājā juro . gathya jita māna yānā thyaṃ . thva brāhmaṇayāta māna yāya māla . ma yā ma gāka . dhaka dhāyāva . ji paradeśa vane dhāsyam . bikramāditya rājānaṃ . rājya dhana saṃpatti . thva brāhmaṇayā julo dhakaṃ [28] dhāyāva . thva brāhmaṃ rājā yāṅaṃ tayāva . thamaṃ thva brāhmaṇa thya ṅanakāva . paradeśa vanaṃ || thana kāntipurī nagara chaguli thyaṅāva . thva deśasa duhāyāva . sola julaṃ || thugu deśayā . rājāyā padmābatī dhāyā mhyāca chamha du . thva rājāyā rola maṃtrīyā . mhyāca dharmābatī dhāyāmha chamha du . thva nimhaṃ ati jāka . thva nimhava . maṃtrīyā kāyava ati prītina juva || chanhuyā mātrasa *rānīcānaṃ (fn8a) dhālaṃ . bho maṃtrīcā . ji bibahāra yāyuva julo . chiji bāyuva julo . bisye vane nuyo dhakaṃ hāṅāva . bhākhā yāṅāva . bho maṃtrīcā chī ṅhapā lātasāṃ ji ṅhapā lātasāṃ . thva deśa bāhirīsa coṅa pauvāsa muṅāva vane dhakaṃ bhākhā yāṅāva conaṃ || thana thva rānīyā bibahāra yāya u khunu rātrīsa . rāni padmābatīna . dharmābati salatāva samadhāra yātaṃ . bho maṃtrī bhājucā . thva deśayā samīpasa coṅa palisa nāpa rāya . ji nhāpā lātasāṃ . cha nhāpā lātasāṃ thva palisa nāpa rāya nhāṃ dhakaṃ samadhāra yānāva . thva padmābatī rānīva . maṃtriyā mhāca dharmābatīva nhāpā lācakaṃ vaṅāva . thva palisa coṅa julo || thu kunhuyā dīnasa thva bikramāditya rājā . paradeśi vayāva . rātrīyā samaya juyāva . thva deśa du hāya ma chālā dhaka bhālapāva . deśa bāhirisa coṅa . thva rānī bisya coṅa palisaṃ bāsa yāka || samadhāra yāṅāmha . maṃtrīcā ma valaṃ . thva belasa bācātīsa . thva padmābativa . dharmābativa . nimhasenaṃ . bikramāditya coṅa ma siva . thva padmābatī rānīcāyā levalamha maṃtrīcā bhālapāva bicāra yātaṃ || aya bhāju jhāya dhuna dhaka dhālaṃ . thana bikramādityanaṃ dhālaṃ . vaya dhunayo dhakaṃ dhāyāva . somhaṃ nāpaṃ conaṃ . thva belasa rānīnaṃ dhālaṃ . bho bhāju . āva chīji svamhaṃ satyanaṃ vaya dhuno . āvanaṃ liyā . jimi puruṣa chī julo . [29] sinhala chāhune dhakaṃ dhāyāva . thva bikramāditya rājānaṃ sinhala chālaṃ . bhāgyā bhabati dhakaṃ rānīyāke chālaṃ || raṇḍā bhabati dhakaṃ maṃtrīyā mhyācayāke chālaṃ . thana thva bikramāditya rājā ati kautuka cāyāva dhālaṃ . gathiṃgu āścarya thva . supani khe dhaka ciṃtalapaṃ conaṃ || thana nasacātīsa rājānaṃ dhālaṃ . bho strīlokapani chimisyena . ji su bhālapā . ji thathiṃṅa . kuṣṭana thivamha . ji lā jurasā . jvagi thukā . lāle tvaṃ phoṅāva nayāva juyā . lihā *huni (fn8b) huni dhakaṃ dhālaṃ . thana maṃtrīyā mhāca jukva bese vanaṃ || thva rānīnaṃ dhālaṃ . bho prabhūsa . ji . bhābīnaṃ . chu rava juīva . ji puruṣa chī jula . chī dāsī ji julo . ava chu yāya dhaka bhoka puyāva nāpaṃ conaṃ || thana thva rānī padmābatiyā babujuna mālakala choyāṃ . ruyake ma phava . thana thva palisa coṅa sukhuli ulāva svayāva . thuthā yogiva nāpaṃ coṅa khaṅāva . boṅāva yaneyānaṃ . sātu sālaṅāsyaṃ . gathyanaṃ ma vayāva rājāyāke bimati yāka julo || thanaṃ li rājānaṃ bona bonakala choka . yathyanaṃ thva rānīcā ma vaka . ma vayāva . rājānaṃ tyājalapaṃ tāthu julo || thana cha nhuyā abasalasa . rājāpani ahala vane dhaka dhālaṃ . thva khavāta tāyāva . rānicāyāta dhālaṃ || bho rānīcā . chana babuju . ahala vane dhāla . jiṃ vane . china babujuyāke śaḍa chamha phoṅāva hiva dhakaṃ dhālaṃ . thana padmābati rānicānaṃ dhālaṃ . khava khye prabhū svāmī . babunaṃ tyājalapaṃ tayāmha ji . ji vane ma chālā khye dhakaṃ dhāyāva . thuthā jvagi puruṣanaṃ dhālaṃ . --- puruṣayā bacana ma nyene ma chālāva . babuyāke vaṅāva dhālaṃ . bho babuju . jita śaḍa chamha biva dhālaṃ . babujunaṃ dhālaṃ . bho pāpasta mhyāca . sabhābhraṣṭa . ji ko henakumha . pi tiṅāva chova dhakaṃ dhālaṃ . thana maṃtrī chamhasena dhālaṃ . bho mahārāja . thva thakuniyāta *chalapolayā [30] atina ajāka śaḍa chamha biyāva choya ma du lā . thana thva śaḍanaṃ huyakaṃ yanyāva syāyu . thva ma datanāsa . thva rānīcā byene . bisye chohune dhaka dhāyāva . thana rājānaṃ dhālaṃ . bho maṃtrī . āsā biyāva chova dhālaṃ . thana atinaṃ ajāka śaḍa chamha . sunānaṃ pāsa yaya ma chāla . parakhānaṃ du panakaṃ tāya śaḍa . thvayāta ghāca biyata pi kāyu belasa . thva śaḍa khaṅāva . kataka bisye vaṇa . thathiṃṅa ajāta śaḍa rānīcāna rājāyā ṅhavane yaṇāva bilaṃ . colasa yaṅā thyaṃ yanagū babunaṃ svayāva *kautuka (fn9a) cāsyaṃ conaṃ || thva belasa puruṣanaṃ dhālaṃ . bho chī strī . jina thamanaṃ śaḍa gaya ma phu . chana śaḍa gayakāva chova dhakaṃ dhālaṃ . thathye nvāṅaṃ coṅa belasa babumha rājā . anega sakhāyanaṃ licakāva . śaḍa gayāva . dhanu . balā . taraka . kamāna . taḍuvāra jvaṅāva ahala vanaṃ . thva ahara vava khaṅāva dhālaṃ . huṃhuṃ chana babuju . ahala vanīno . kāva tāla lācakīva dhāsyaṃ . śaḍa gayāva beganaṃ babuyā sinaṃ . nhāpā rācakaṃ banāntara vanaṃ . thana samasta mahā suṃdari juyāva li lāhāta curi vayāva . anega banacara rāta . lāṅāva rā pha . hariṇi . śatachi . ni śala . lāṅāva . nhasapota juko dhyanāva tolatāva chotaṃ || thanaṃ li babumha rājānaṃ . anega carā lāṅāva . śatachi . ni śara syāṅāva . sakhāyapanisena jvanakāva lihā bijyāka tvaṃ julo || thana rājācā lihā ma vayāva rānīcā khosya khosya hālāva conaṃ . thva puruṣa lihā ma valasā . jiṃ siya dhakaṃ coṅa || thva belasa puruṣa rājācā . śaḍa gayāva lihā vava julo . thana rānīnaṃ dhālaṃ . bho prabhū svāmī . chāna nanānaṃ ma bijyānyā . bijyāhuni huni dhakaṃ tuti cāyakāva . bhoka puyāva duta bonyāva yanaṃ . thana calāyā nhasapota . ni śala jvanyāva vava juro || thvayāṃ sati ṣunu . kalātayāta dhālaṃ . bho strī thva śaḍa lita bihuni dhakaṃ dhāyāva . śaḍa lita biyakala chotaṃ . [31] thana padmābati rānīcānaṃ śaḍa colasa jvaṅā thyaṃ jvanyāva babuyāke vaṅāva dhālaṃ . bho babuju thva śaḍa gāto . lita kāhuni dhālam . thana rājābabunaṃ dhālaṃ . bho sabhāloka thva ajāta śaḍa colasaṃ hayā thyaṃ haya phava . dhaka dhāsyaṃ . sumuka conaṃ . thana rānīcā lihā vanaṃ || thvayā sati ṣunhu . thva rājānaṃ dhālaṃ . bho padmābati . thva ji kuṣṭa śarīra lāyakyata . chana babujuyāke vaṅānyāva . calāyā nhasapotayā cokā juko phoṅaṃ hiva dhakaṃ . mhigo ahala bijyāka . *anega (fn9b) calā lāṅaṃ bijyāka . tha thya dhaka rājā . thuthā jvagibhesana kalātayā ṅhavane dhālaṃ . thana padmābatinaṃ puruṣayā bacana nyanyāva . babuyāke vaṅāva dhālam . bho babuju . ji puruṣayā kuṣṭa lāyaketa vāsala kāyata . calāyā nhasapotacokā dolachi . cikudhanya dhanya phonyāva hiva dhakaṃ dhāyāva . ji vayā . babuju prasanna juya māla dhaka prārthanā yāka . thana babunaṃ maṃtrīyāta dhālaṃ . bho maṃtrī soyāva biva dhakaṃ dhālaṃ . maṃtrīnaṃ dhālaṃ . bho mahārājā . ājñā dhāsyaṃ calāyā mha patiṃ solaṅāsyaṃ nhasapota dhyanā calā juyāva conaṃ . nhasapota ma dayāva ma bisyaṃ chotaṃ || thvanaṃ li . thva rānīcānaṃ bisyaṃ ma hava dhālaṃ . puruṣanaṃ dhālaṃ . ma du dhā lā . gathe . āmo calā gana lāṅaṃ hara . sakale calā jinaṃ lāṅāva nhasapotayā cokā juko cīna kāyāva . tolatāva choyā . ma khu lā dhakaṃ dhāyāva . thva nhasapota babunaṃ lāṅaṃ hayā calāyāke chuṅāva sola huni . khava lā ma khu lā dhaka dhāsyaṃ . calāyā nhasapotacokā biyakala chutaṃ || rānīnaṃ carāyā nhasapotacokā yanyāva . babujuyā sabhāsa yanyā dhālaṃ . bho babuju . chalapolana lāṅaṃ hayā calāyā nhasapota thva ma khu lā . kāhune dhakaṃ biyāva rājāsabhāsa . sakaleṃ ati adbhūta cālaṃ . hanaṃ rājānaṃ dhālaṃ . bho sabhāloka . thva lā julasā . manuṣya ma khu . debayā svabhāba . chiji sakale vanyāva soya nuyo dhakaṃ [32] dhāyāva vanaṃ . thana rājānaṃ dhālaṃ . bho mahāpuruṣa . cha su khava . manuṣya lā . deba lā . asura lā dhakaṃ nyaṅāva . khachi chatā ma dhāva . lipatasa dhālaṃ . ji lā julasā . bikramāditya rājā thukā dhakaṃ kanyāva . tuti lāhāti sarbāṃga culi vayakāva . mahā suṃdara rūpa yānyāva kenaṃ || thva rājā prabhīti sakala maṃtrī harṣamāna juyāva dhālaṃ . bho bikramāditya . nhāpā aparādha khyamā yāya māla . jimisyena ma siyā . āva jimisa bhāgyana chalapola jilājana (fn10a) lāto dhaka dhāyāva . bhiṃmha . surakṣaṇamha śaḍa kāyakala choyāva nānā prakāra pāta pītāṃbarayā basta hayāva . bastana tiyakā . śaḍa gayakāva . anega jātrā yānyāva . bādya thācakāva . ghari byelā svayāva . rājā rāni nimhaṃ duta boṅaṃ yanyāva . rājaghalasa yanyāva . sukha bhoga yākāva talaṃ . thana babu rājānaṃ mhyācayāta hātaṃ . aye putrī mhyāca . chana bhāgyanaṃ thathiṃmha bikramāditya rājā thiṃṅa puruṣa lāto . jina ma siyā dhāsyaṃ . nānā bhogya yācakāva . sukhanaṃ talaṃ || thanaṃ li anega drabya sahita . tisā . nānā basta sahita yānyāva . thava mhyācayāta biyāva . jilājana sahita thava rājyesa chotaṃ || thana thava rājya thyanakāva . rājagṛhasa du hāyāva . maṃtrīpani nāpa lānyāva . maṃtrīnaṃ dhālaṃ . bho mahārājā . bijyāya dhuna lā dhakaṃ rājāyāta śivā yānyāva conaṃ || thva belasa rājānaṃ samasta bicāra yātaṃ . thana brāhmaṇayāta hātam . bho brāhmaṇa cha phu makhā dhakaṃ bicāra yātaṃ . brāhmaṇanaṃ dhālaṃ . bho mahārājā . gu khunu jita rājya lava lhāsyaṃ chalapola pihā bijyāta ukhunuṃ nisyaṃ . ji ma chiṅa . ji abhāgi yāṅaṃ bijyāta khava . ji śarīlayā śobhā nāpaṃ ma data . chalapolayā rājya ma yala . kāsya bijyāhuni . jita belā biva dhakaṃ brāhmaṇanaṃ rājā hātaṃ || thvate kha ṅaṅāva rājānaṃ brāhmaṇayāta bedā bisyaṃ chotaṃ || [33] bho rājā ṅahune dhakaṃ . thathiṃmha rājāyā siṃhāsānasa cha dane ma te dhakaṃ dhāyāva putrikā chamha bosyaṃ vanaṃ || 3 || III thvanaṃ li hanaṃ putrikā chamhasenaṃ dhālaṃ . bho mahārājā . bhojadeba . ji kha ma ṅaṃsyaṃ āmo siṃhāsanasa bijyāya ma teva dhakaṃ dhālaṃ . pūrba kathā ṅaṅā tayā kha kanaṃ || bikramāditya rājānaṃ paṃchibhāsa siva . chanhuyā dīnasa rājāva . rānīva . sabhā dayakaṃ coṅā belasa mācalakhuni . bācalakhuni nimha juta vava . mācalakhuninaṃ dhālaṃ . bho prabhu nyahune . chiji bṛddhābaiśa julo . jinaṃ ṅaṅaṃ tayā dava . *bahukusumāvati (fn10b) svānanaṃ . chutasā . li lāhā bu hoīva . thathiṃṅa belasa . jimni dayā taruṇi juya ma du lā dhaka dhāyāva . thva bikramāditya rājā . musuhuna nhilaṃ . thva rājā nhilāva . rāninaṃ rājāyāke ṅanaṃ || bho prabhu svāmi . ji ati kautuka julaṃ . āmo hetukha niścayanaṃ phasakha ma lhāsyaṃ . jita kane māla dhakaṃ ṅanaṃ . thana rājāna ma kaṅa . hanakaṃ rānīnaṃ dhālaṃ . bho mahārājā . chalapolanaṃ ji matyenā julasā . āmo hetukha ji kanīva . ji matenā ma khatasā jina chu dhāya dhakaṃ . rānīnaṃ rājāsake bimati yāka || thana rājānaṃ va yāya he ma siyāva . khachi sumukaṃ coṅāva dhālaṃ . bho matenyā strī ṅava . thugulī kha thva mācalakhuninaṃ dhālaṃ . bho puruṣa . chiji jyātha juya dhuno . āva jyātha jithi juya gāto . samudrasa vaṅāva . bahukusumāvati svānanaṃ chuṅāva . jimakhu dayā taruṇi juyāva . sukhanaṃ conya nuyo dhakaṃ . nvākagu kha ṅaṅāva thukā . ji nhilā . dhakaṃ dhālaṃ || thvate rājā puruṣayā kha ṅaṅāva dhālaṃ . bho mahārājā āma thya julasā . āmathiṃgu svāna jita chucake māla dhakaṃ [34] dhālaṃ . thana rājānaṃ dhālaṃ . bho chī strī dhāyā kha thukā cha kaṅā . gana kāya . gana khanya . sunānaṃ siva . suyāṃ parākrama ma dava . gvamhayā gamya dava . pṛthibīyā antarasa phule . rākṣasayā thāyasa dhakaṃ rājānaṃ kanaṃ . punarbara rānīnaṃ dhālam . bho mahārājā . paṃchi calakhuniyā thiṃ mati . parākrama dava . chalapolasa nāma bikramāditya juyāva . chu parākrama . paṃchi calakhuniyā ti nāpaṃ parākrama ma du dhāsyaṃ nvāka . āmo svāna chu jatna yāṅānaṃ . jita chucake māla dhakaṃ dhāsyaṃ . siya tvaṃ tyalo dhaka haṭha yāṅānyāva . rājāsyaṃ va yāya he ma siyāva . mahāduḥkha juyāva . sva cā pya nhu to pasthāna ma du . pasthāna ma dayāva samasta rājāsebaka jukva saṃdeha cāyāva . duhkhanaṃ va yāya he ma siva || thana tha thya ma khuto dhakāva . mahājñānī bicakṣaṇī . bikramakeśaranaṃ maṃtrīyāke nyanaṃ . bho chī maṃtrī . ji bājuyā chu duḥkha jula . ṅao dhakaṃ dhāraṃ . thana maṃtrīnaṃ rājā bodhalapāva dhālaṃ . bho mahārājā . gathiṃgū khyāla chalapolathiṃ ugra mahārājā juyāva . āma thya mūḍha jusyaṃ bijyāya lā . (fn11a) parākrama bhālapā rā gathye khava . chu jula . ji kane māla dhaka dhāsyaṃ . nānā prakāraṇam bodha yāṅāo ṅanaṃ . thana rājānaṃ dhālaṃ . bho maṃtrī ji duḥkha chana ma siva . jina chu dhāya . ji kalātanaṃ dhālaṃ . bahukusumāvati svānanaṃ chucake māla dhaka haṭha yāṅāva cona . thvateyā kāraṇasa . o yāya he ma siyā dhāsyaṃ duḥkhanaṃ coṅā dhālaṃ . thvate bṛttānta nyaṅāva . maṃtrīna dhālaṃ . bho bikramakeśara . ati ajogya kha chatā dayāva khaṃ cona . chalapolasa camājuna bahukusumāvati svānanaṃ chucake māra dhakaṃ hatha yāṅāva coṅa . thuliyā nimittīna duḥkhanaṃ cona dhakaṃ kaṅāva . thana bikramakeśaranaṃ dhāram . bho maṃtrī thva svāna gana dayīva . jinaṃ kāla vane . babuju nāpa rācakīva dhakaṃ dhālaṃ || [35] thana bikramakeśaranaṃ bājuyāke vaṅāva dhālaṃ . bho bāju jinaṃ kāla vane . byedā bihuni dhakaṃ dhāyāva . babunaṃ dhālaṃ . bho bikramakeśara . cha bālaka . chana gana kāsya haya phayīva . thva pṛthibīsa ma du . samudrayā khālasa coṅa gathya haya dhaka dhāyāva conaṃ . thana bikramakeśaranaṃ yathyanaṃ vane juro . bāju byedā bihuni dhakaṃ dhālaṃ . thana rājānaṃ dhālaṃ . bho putra bikramakeśara . chana dāju camāyā kāya . boṅaṃ yava dhakaṃ dhāyāva rājānaṃ bedā bilaṃ . bho putra . lasa svayāva huni dhaka chutaṃ . nimha vanaṃ | thanaṃ li balā . taṃka . kamāna . tadabāra . tālapatra khaṅga . anna jvanyāva . nemha phukīja bahukusumāvati svānayā kārya vaṅa || thana gvachinaṃ mahādurga banāntarasa thyaṅāva . laḍvakāsa thyanakāva . bikramake aranaṃ dhālaṃ . bho chi dāju . chiji nimha nāpa vane ma khu . nimha nikhe vane dhāsyaṃ . bahukusumāvati svāna jvanyāva . su nhāpā lāto . vamhanaṃ ladvakāsa laṅaṃ conya māla dhakaṃ . thithiṃ bhākhā yānyāva vaṅa julo . thana mahādurga banasa mahābhayaṃkara . thāyasa . sunaṃ nāpa ma lāka . jhaṃgara . pachiyā . śabda suddhāṃta nāpaṃ ma du . thathiṃṅa banasa thyaṅāva . mahātrāsa yāṅāva coṅa (fn11b) belasa . thva bikramakeśaranaṃ ciṃtalapalaṃ . āva jina chu yāya dhaka . svānayā jāta ma siva dhakaṃ . anega parbata vaṅāva . nānā prakārayā jāti jāti svāna thvayāva . dva ciṅāva . thva dvakāsa conyāva conaṃ || thana dāju durgabanasa du hāyāva . bhayaṃkara thāyasa thyanāva . trāsa cāsyaṃ coṅa belasa . rākṣasinī chamha vayāva . rākṣasinīnaṃ dhālaṃ . bho mahāpuruṣa . ji matyanā putra cha . ji kha bhati ṅahune . huṃhuṃ simāsa khāsyaṃ tayāmha . mṛtaka chamha chīnaṃ ko kāyāva bihune dhakaṃ dhāyāva . rājaputracānaṃ dhālaṃ . bho strījana . chī su juyīva . deba lā . manuṣya lā . rākṣasanī lā . su khava jina ma [36] siyā dhaka rājānaṃ ṅanaṃ . thva strījananaṃ dhāraṃ . bho puruṣa ji lā julasā bhīṣaṇa dhāyā rākṣasinī thukā dhālaṃ . thana rājānaṃ dhālaṃ . bho chī strī . chu nimittīna . thana coṅā dhaka chī bosyaṃ juyaṃ phava . chī huni dhakaṃ dhāyāva . bhayanaṃ jñānyāva . rākṣasanī bosya vane tene belasa . tālapatra khaṅga kāyāva . tutisa pālāva . kātapālalakāma tola phesyaṃ vanaṃ . thva rājāna thva kātapālalakāma kāyāva . jvanyāva vanaṃ . thanaṃ li thva rājānaṃ cintalapalaṃ . thva kātapālalakāmayā balanaṃ thukā . thva bosyaṃ vane phata . āva thva kātapālalakāmanaṃ ṅhānāva . boyāva . samudra pāla yāya dhaka dhāsyaṃ . rasa tāsyaṃ thvayānaṃ durgābananaṃ durgābanasa du hāyāva vanaṃ || thana bhojapuri dhāyā deśa samīpasa thyanyāva . deśasa du hāyāva solaṅāsyaṃ . thva deśasa utpātanaṃ khvayāva conaṃ . thva rājānaṃ ṅanaṃ . chāna khvayā chu jura dhakaṃ nyanaṃ . thana misānaṃ dhālaṃ . chī chu juīva dhakaṃ ṅanaṃ . rājānaṃ dhālaṃ . ji lā julasā pāhāna thukā dhakaṃ kanaṃ . thana misānaṃ dhālaṃ . bho pāhāna . ṅahune . jipanisa duḥkhayā kha kane . thva banasa coṅamha rākṣasa chamha du . thva rākṣasayāta thva deśanaṃ pāla bisyaṃ tayā . nhi nhi chiyā jāki cha dārayā jā thusyaṃ yane . mesa ṅāpā yane . manuṣya chamha yane māla . thva byūla vanyamha lihāṃ vaya ma du . (fn12a) thva rākṣasana nayīva . nhi nhi chiya thugu kathaṃ pāra biya māra . thani jipanisa pāra vane telo . thuliyā nimittina khoyāva coṅā . dhakaṃ kaṅāva . thva mahāpuruṣana dhāraṃ . bho strījana meba sunuṃ pāra vane du lā . gathye khava dhakaṃ dhāraṃ . thva strījanana dhāraṃ . siyata su vaniva dhakaṃ misānaṃ dhāraṃ || thva rājāna jivasā ji vane dhakaṃ dhāraṃ . thana rātriyā samaya juyāva . deśayā māhāna vayāva . pāra vanimha bona vava juro . thva rājācāna samasta tālapatra [37] khaḍga jvaṅāva thamaṃ palisā vanaṃ . thva rākṣasayā thāyasa vaṅāva meba sakalyeṃ li chosyaṃ haraṃ . thamaṃ juko conaṃ . thana rātriyā samayesa rākṣasa vayāva . thva rākṣasana tamana saratā . bho pāpista manuṣyapani thani gana coṅā . ati pyatyāto . thani cha naya juro dhakaṃ rākṣasana dhāyāva . rājāna dhāraṃ . bho pāpista rākṣasa chana anega jība jaṃtu manuṣya samastaṃ mocakāva nayāva coṅa . cha pāpista rākṣasana jiva juddha ma yāsyaṃ amo bastu ma du dhāyāva . rākṣasa tam cāyāva . mahā krodha pi kāyāva . tihiṃ tihiṃ nvayāva juddha yāya tyeṅā belasa . thva rājāna tārāpatra khaḍga kāyāva dhāraṃ . bho pāpista rākṣasa cha jina mocake juro . chana su sumarape teṅā . sumarapiva dhāyāva . rākṣasa tam cāyāva vayāva mahā juddha yātaṃ . rithya thva rājāna tamana tālapatra khaḍgana pārāva mocakaraṃ || thanaṃ li lihā vayāva che thula nāpa rātaṃ . bho che thula . thva rākṣasa jina mocake dhuna dhakaṃ kanaṃ . thva misājana ati kautuka cāsyaṃ . dhaṃde dhaṃde khava bhāju dhāsyaṃ conaṃ . thva deśayā rājāyāke che thula misā vayāva bimati yātaṃ . bho rājā ati kautuka kha chatā bimati yāyata vayā . chalalopayā deśayā sukha juyivagu . bho rājā jhijhisa rākṣasayāta pāla cona vane ma mvāra . thva rākṣasa mahāpuruṣa chamhasena syāya dhunakara . ji chesa bāsa coṅamha dhakaṃ bimati yāsyaṃ li . thva deśayā rājāna khava rā ni thva yaṅa dhakaṃ dhāsyaṃ thva rājācā bonakara chotaṃ . boṅaṃ yaṅāva thva rājācā svayāva ati rasa tāyāva nānā silopāva (fn12b) biyāva talaṃ . thva deśayā rājāna thava mhyacaṃ biyāva taraṃ . thana li pya nhu cyā nhu dasyaṃ li rājā bikramakeśaricāna thava karātayāke ṅenaṃ . bho rānicā ji babujuyā duḥkha juyāva bahukusumāvati svāna kāla vayā . āva ji vane . bedā bihune dhakaṃ dhāyāva . thva svāna durgapathasa vaṅāva haya phayiva rā dhakaṃ rānīcāyāke ṅanaṃ, thana [38] rānīcāna dhāraṃ . bho prabhu svāmi . chi parākrama dava . jhāsane . lihā vaye belasa thana jhāya juko māra . dhakaṃ dhāyāva chotaṃ . thanaṃ li rājā vanaṃ || thana mahānagara dhāyā nāma nagara chagurī dava . thva nagarasa du hāyāva rājagṛhayā kosa coṅāva conaṃ . thva belasa thva deśayā rājāyā mhyācana jhyālana ko sora vava . thva rājācā khaṅāva . thva rānīna bhārapā gathiṃṅa sundara bhiṅa mijana . thathiṅa puruṣa rātasā ji mahābhāgya dhaka dhāyāva soyāva coṅa belasa rājācāyā dṛṣṭiva rānīyā dṛṣṭiva cūra rāka juro . thva belasa rānīcānaṃ dhāraṃ . bho sakhi huṃhuṃ mijana chamha boṅāva hiva dhaka dhāsyaṃ chotaṃ . thva sakhi vaṅāva rājācā sarataraṃ . bho mahāpuruṣa . jipanisa rānīna bonakara hara . vāyo dhakaṃ dhāyāva boṅaṃ yaṅāva rānī nāpa rācakāva bilaṃ . thana rānīna dhāraṃ . bho mahāpuruṣa chi khaṅāva ji mana vaṅa . chalapola jina puruṣa yāya bhārapā chiva jiva thithi māyā tasyaṃ ——— . tiri puruṣa juyāva sunānaṃ ma khanakaṃ kothāsa conaṃ || cha nhuyā dinasa thva rānīcāyā khvāra cata ma kaṅāva rājācāna ṅanaṃ . bho rānīcā thani chana khvāla cava ma kaṅa gathya khava dhāyāva . rānīcānaṃ dhāraṃ . bho mahārājācā . ji babuna mebu rājāyāta kala pule māla . thani kāra vayiva . thuguli kāranasa duḥkha cāsyaṃ coṅā dhaka dhāraṃ . thvate kha ṅaṅāva rājācāna dhāraṃ . bho rānīcā chana babuju boṅāva hiva . jina nāpa lāya dhāyāva rānīcā vaṅāva dhāraṃ . bho babuju jike mahāpuruṣa chamha vava du . chalapola nāpa lāya dhāraṃ . nāpa lāhune dhakaṃ dhāyāva . thva rājāna mahāpuruṣa nāpa rāka . rājāna dhāraṃ . bho *mahāpuruṣa (fn13a) cha su juyiva . ganayā khava . chi nāma chu . chu nimittina ji nāpa rāya dhāyā dhakaṃ dhāraṃ . rājācāna dhāraṃ . bho mahārājā . ji juyiva bikramāditya rājāyā jyeṣṭa putra bikramakeśari ji dhakaṃ dhāsyaṃ thithiṃ thithiṃ satyaṃ yāṅāva . satya yācakāva biśvāsakha lhātaṃ || [39] (thugū thāyasa rānīcāna dhāraṃ . bho babuju . thva jita puruṣa yāya julo dhaka guptana boṅāva tayā pya nhu cyā nhu dasyaṃ li ja khvāra cava ma kaṅa svayāva dhāraṃ . bho rānīcā . chana chu duḥkha jura . chana khvāra cava ma kaṅa dhakaṃ ṅanaṃ . thana jina dhāyā khava khye . thani babujuyā meba deśayā rājāna kara kāra vayiva . ma birasā hatāra kara vayiva dhakaṃ dhāyā . thathyaṃ thukā ji khvāra cava ma kaṅa dhakaṃ kaṅā . thana rājāna dhāra amathya rā julasā chana babuju jñāya mu mvāle dhāyāva jina māra thya yatna yāya makhā . chana babujuyāke ji nāpa rācakiva dhaka dhāraṃ . thana meba dūta chuyā hayā . bho mahārājā . chalapola darśana yāya dhaka mahāpuruṣa chamha vava du dhaka dhāyā . thana rājāna dhāraṃ . jiva kṣe boṅāva hiva dhaka dhāyāva bikramakeśari nāpa rācakāva biraṃ || thanaṃ li khabu juva juro . ) thana rājāna dhāraṃ bho bikramakeśala chāya chu dhāya . ji mahā dhaṃdā juro thani . gathya yāye ṣye dhaka ṅanaṃ . thana bikramakeśalana dhāraṃ . bho mahārājā chalapolasa chu dhaṃdā julo . ji ṅhavane dhāva . jina phako upakāra yāya makhā . thana rājāna dhāraṃ . paradeśayā rājāyāta barṣa patiṃ kara thane māra . āva thani dina ghāta juro . thva kara thaṅāva ma birasā hatāra kara vayiva . āva chiji samadhāra gathya yāya māra dhaka dhāyāva . bikramakeśalana dhāraṃ . bho mahārājā chāya kara pure . pure ma mvāra . hatāra phaya ma ṣu rā . rājājanma juyāva . amathya pararājāna ko nyācakāva cone rā . jirasā phunyāva choya . ma jirasā butasāṃ buka aneka sainya dako munakāva . śaḍa . kisi . bapāyaka . paramāna dako munakāva . samasta śastra astra tāra rācakāva coṅa belasa paradeśayā *rājāna (fn13b) dūta chosyaṃ hava || bho mahārājā jipanisa jujuyā ājñā sadāyā thyaṃ kara kāyakara hara . hiva dhakaṃ dhāraṃ . ma birasā hatāra kaya dhāram . thathya nvāṅāva coṅā belasa bikramakeśala [40] du bvāṅāva dhakaṃ . chimisa chu kha lhāṅāva coṅāva kha haṃ ma du huni . chapanisa rājā baṃśa khatasā . juddha oya māra . jipani kṣatriyaparākrama datasā . hatāra phaya . āmathya dhāyāṃ chāya jñāya chāya biya dhakaṃ bikramakeśarana hatakāva chotaṃ . dūta vavapani thvate kha ṅeṅāva lihā vanaṃ . lihā vaṅāva samasta bṛttānta kanaṃ || thana thva rājāyā nugarasa ati krodha juyāva dhāraṃ . de jiva kṣe dhakaṃ deśasa nāpa ṣiṃbājana coyakāva paramāna maṃtrī deśakataka sakale sainyaloka sakalyeṃ munakāva . śastra astra samasta mālako tāra rācakāva kisi śaḍa gayāva . pāyake sainyanaṃ licakāva . nighatana pi bvāṅāva mahā yuddha yāya dhakaṃ hatāra kala vava . thva deśayā samīpasa ma thyaṃtole sumukaṃ coṅāva deśayā samīpasa thyanāva . thva bikramakeśana śaḍa gayāva sainyalokana licakāva vaṅāva mahā yuddha yāka . anega kataka mocakāva . thva rājā phuṅāva chotaṃ . thana bhākhāyā kabula yātaṃ . nhāpā chana kāyāṃ thyaṃ jipanita kala biya māla dhakaṃ bhāṣā yāṅāva chotaṃ . thana bikramakeśalayāta jātrā yāṅāva rājagharasa duta boṅāva mhyāca kanyādāna biyāva sukhana conaṃ || thana pya nhu cyā nhuṃ li rājāna dhāraṃ . bho chi rānīcā sadākāraṃ chava nāpa coṅāva kārya ma sidhu . chana babujuyā duḥkha kaṣṭa phene dhuno . ji thava babujuyā duḥkha phene ma dhuṃ ni . bahukusuma svānayā kārya vaneyāṅa vayā . ji vane dhāyāva rānīna dhāraṃ . bahukusumāvati svāna gana kāya . suyāṃ gamya ma du . athāhā samudra gathye pāra yāya phayiva . athyanaṃ chalapola mahāparākrama thvalaṃ . bijyāhuni . rihāṃ bijyāya belasa juko jike bijyāya māra dhakaṃ dhāsyaṃ bidā biyāva chotaṃ || thana jaṃbūdvīpa dhāyā deśa thyanaṃ . thva deśasa du hāyāva *rājāyā (fn14a) che kosa coṅāva conaṃ . bhiṅa phalesa coṅā [41] belasa rājyaṃ tapaṃ hunununaṃ khoraṃ . mahā utpāta juyāva thva bikramakeśalina kautuka cāyāva dhāraṃ . bho chi paṃcapani . thva deśasa chu juro . chāna khola dhakaṃ ṅanaṃ || thana misā chamhasena dhāraṃ . thva deśayā rājāyā mhyāca sita . āva thva sīka uya mu mvāva . deśayā dakṣiṇadigasa banasa vāṅaṃ tāthye . thana rākṣasa vayāva nara vayiva . deśasa utpāta juva chāna dhārasā . sanāna vane belasa thva rākṣasana liṅāva nayiyā bhayana deśakataka jñāka dhakaṃ misāna bikramakeśaliyāta kanaṃ || thvate bṛttānta kha ṅeṅāva thva rājācāna ṅheo rākṣasinīyāke kayā hayāgū kaṣṭapādalakāmana ṅhāṅāva tārapatra khaḍga kāyāva . simā kosa coṅāva svayāva conaṃ || thana thva rānicā si thana haro . thana dakṣiṇadigasa musānasa coṅāva mārakva karma yāṅāva vāṅaṃ tāthu julo || thana sadāyā thyaṃ rākṣasa vayāva tava śabdana hārāva bosya vayāva sikayā ṅhaone coṅāva gā ulāva svayāva . thva rānicāyā sarbāṃgi tvayāva gaṃgācāmalana gārāva mvācakāva svataṃ . hanoṃ jamunācāmalana gālāva syāṅā . thana rākṣasana naya teṅāva belasa thva bikramakeśalina mahā krodhana tārapatra khadgana pāraṃ || thva belasa rākṣasa jñāṅāva cāmalaṃ ni phiṃ vāṅaṃ tāthāva bisya vaṅa jula || thvanaṃ li thva bikramakeśali rājāna thva sīkamha rānīcāyā sarbāṃga toyāva gaṃgācāmarana gārāva uthyaṃ mvāka . hanvaṃ jamunācāmarana gārāva syāṅā . thana gāna toka puyāva cha bhina sumukaṃ conaṃ || thana na saṅāva rājāna socakara hava . thana māhānapani cākra cikraṃ svayāva . thva rānī tayā thāyasa svara vaṅā belasa thva mahāpuruṣa khaṅāva dhāraṃ . bho mahāpuruṣa thathigū bhaya du thāyasa chu dhaka coṅā dhakaṃ ṅenaṃ . thana mahāpuruṣana dhāraṃ . bho mahānapani chapanisa janma janmāṃtara bhaya ma dayakaṃ jina rākṣasa mocake dhuno . āva sundarī [42] mvācake phatasāṃ . jita biyu rā (fn14b) dhāra huni dhakaṃ chotaṃ || thva dūtapani choyā rājāyāke vaṅāva dhāraṃ . bho mahārājā ati āścarya kha chatā ṅaṅāva vayā . dakṣiṇa samasvānasa coṅamha mahāpuruṣa chamhasyena dhāra . jhijhisa śatru rākṣasa mocake dhuna . āva thva rānīcā siko mvācake phatasā . jita biyu rā dhakaṃ ṅena huni dhakaṃ jipani chosyaṃ hala . punarbāra lisala biya māra dhakaṃ gathya lisala biya dhakaṃ bimati yāsyaṃ li . thana rājā tvaṃ rasa tāyāva biya makhā . kāva dhakaṃ harṣamāna yāsyaṃ lisala kana vanaṃ || thana thva mahāpuruṣana rānīcā mvācakaṃ tayāva nānā ānanda kha lhāsyaṃ coṅāva . hanoṃ jamunācāmara gārāva syāṅaṃ tayā belasa māhānapani vayāva lisala kasyaṃ dhāraṃ . bho mahāpuruṣa . kāhune dhakaṃ rājāna ājñā data dhakaṃ dhāyāva . thva mahāpuruṣana gaṃgācāmalana gārāva mvācakaṃ taram . thva belasa anega loka vayāva jātrā yāṅāva deśa duta yaṅāva . ānandana rānīcā byabahāra yāṅāva sukhana coṅa julo || thvana li pya nhu cyā nhu līva thva bikramakeśalīna dhāraṃ . bho chi tiri cha mṛtyu juvamha punajanma yāya dhuno . āva ji babujuyā kārya vayā . bahukusuma svānayā upadeśanā ni vane dhāyāva . rānīcāna dhāraṃ . bho puruṣa thathiṃmha prāṇadātā puruṣa jina gathya tolate . china torate ajogya . china torate jurasā nhāpāyā thyaṃ ji prāṇa li kāhuni dhakaṃ khoyāva bimati yātaṃ . thana rājāna dhāraṃ . bho rānīcā amathya rā julasā rihā vaye belasa ji vayāva jigū rājye boṅāva yaṅe makhā dhāsyaṃ bodha yāṅāva tāthāva . bahukusuma svānayā upadeśanā vanaṃ || thana mahā durga banāṃtara thyaṅāva samudra ruva . thva samudrayā itā thitā aṃta ma du . thana kātapādalakāma kāyāva ṅhāṅāva samudra itā svasyaṃ bosya vaṅāva itāsa [43] juta vanaṃ . thana bahukusuma svānayā thāya ujhānasa thyanaṃ . thana ujhānana pihā vayāva bahukusumābatina dhāraṃ . bho mahāpuruṣa . chi su juyiva . chāya thana (fn15a) vayā . bho mānuṣya ati āścarya gathya vayā . sunāna boṅāva hara . cha su khava . ganaṃ vayā dhaka dhāraṃ . thva rājāna dhāraṃ . bho sundarī ṅehune . ji rā jurasā jambūdvīpayā bikramādita rājāyā kāya thukā . ji camājuna hata yāṅāva . bahukusuma svāna kāla vayā dhakaṃ dhāyāva bahukusumābatina dhāraṃ . bho rājācā bahukusuma svāna ji thukā dhāyāva . svāna ni phola yava dhakaṃ biyāva dhāraṃ . bho mānuṣya huni huni dhakaṃ dhāraṃ . thana rākṣasayā thāya . thva ujhānasa indrayā rākṣasana piyakāva tala . ji dhālasā apasarā thukā dhakaṃ dhāyāva rājācāna dhāraṃ . bho kusumābati ji kalāta ma du . chiva jiva bibahāra yāya nuyo dhāyāva bahukusumābatina ati harṣamāna yāṅāva ṅherā . kusumābatina dhāraṃ . amathya lā julasā biśvāsa bihuni dhakaṃ dhāyāva thithim biśvāsa biyāva nimha mahā sukhana krīḍā yāṅāva conaṃ || cha nhuyā dinasa thva rākṣasana ṅanaṃ . bho kusumābati thaniyā rātrisa manuṣyana vava . su vala dhakaṃ ṅanaṃ . kusumābatina dhāraṃ bho ajāju thathiṃṅa athāhā samudra pāra yāṅaṃ su vayiva . sunuṃ ma khate . dhakaṃ kusumābatina dhāraṃ . bho rājā thva rākṣasana manuṣyayā na vava dhakaṃ sora juva . chiji bisya vane nuyo dhakaṃ kusumābatina rājāyāta dhāraṃ . thvate samadhāra yāṅāva nimhaṃ bisya vaṅāva samudra thitā thyanakāva durgābanaṃ vava belasa nhāpāyā rānī rūmaṅāva rājā kusumābati sahita rānicāyā che vaṅā . thva rānīcāna rājāyā caraṇakamalasa bhoka puyava boṅāva yanaṃ || anega pāna pakavāna ṅhepa cyākāva ādara yāṅāva nhāpāṃ saṃbhāṣaṇa yāṅāva conaṃ || thana pya nhu cyā nhu līva rājāna dhāraṃ . tādato ji babujuyā jyā vayā . ji babuju gathya coṅa khe dhakaṃ *rānīcāyāke [44] belā phoṅā . thva rānīcāna dhāraṃ bho prabhu prāṇadātā ji sikamha mvācakumha chalapola bijyātaṅāva ji ma boṅāva chāya dhakaṃ svamham nāpaṃ vanaṃ . anega bastubhāva jvaṅāva svamha nāpa vanaṃ || thvana ri mahā nagara chaguli thyaṅāva nhāpāyā kha rumaṅāva thva deśasa *svamhaṃ (fn15b) duhā vaṅāva nhāpāyā kalāta rumaṅāva kalātayā chesa duhā vaṅāva . bicāra yātaṃ . hanaṃ kalātana bicāra yātaṃ . bho puruṣa bijyāya dhuna rā . bijyāhune dhakaṃ li cāyakāva caraṇakamalasa bhoka puyāva tale thāhā bijyācakāva nānā upabhoga yācakāva ānandana conaṃ || thanaṃ li pya nhu cyā nhu līva thva rājāna dhāraṃ . bho chī strī . ji thathya coṅe ma ṣuto . babujuyā uddeśanā vayā . āva ji babuju gathya cona khye dhakaṃ dhāsyaṃ belā kāyāva vane teṅā belasa rānīna dhāraṃ . bho prabhu svāmi chalapolayā biśvāsana ji coṅā . ji nāpaṃ boṅaṃ yane māla dhaka dhāsyaṃ pyamhaṃ nāpaṃ vanaṃ . thana rasa vayā belasa bhojapuri dhāyā deśasa thyaṅāva nhāpāyā kalāta lumaṅāva . thva deśasa duhā vaṅāva kalātayā che duhā vaṅāva dhāraṃ . bho chi strī chu yāṅā dhāsyaṃ bicāra yāṅāva ānandana sukhana coṅā belasa . thva bikramakeśari rājāna dhāraṃ . bho chi priya . ji thathya coṅe ma khato . babuju gathe cona khye dhaka dhāsyaṃ vapa daṅā belasa rānīcāna dhāraṃ . bho prabhu svāmī ji jībayā nāth . chalapola bijyāsyaṃ li ji gana vane gana cone dhāsyaṃ samasta drabya sahita yāṅāva dhāraṃ . bho prabhu svāmī . chalapolayā biśvāsana ji coṅā . ji nāpaṃ vaya dhaka dhāsyaṃ ṅāmhaṃ nāpaṃ vanaṃ . thana lasa bāsa yāyata gvasāra yāṅāva nāmhaṃ muṅāva coṅā belasa rājāna dhāraṃ . bho chi kalātapani āva chijisa thithi biśvāsana ekaśarīraṃ yāṅāva vaye dhuna . āva ganaṃ gugu thāsaṃ ma juvakāle julasā ji mṛtya julasā . thva *gaṃgācāmalana [45] gārāva mvācake jiva dhāsyaṃ kalātapanita kanaṃ . jamunācāmalana gārasā mvākamha sika . mahā mahā bhaya datasā . thva kāṣṭapādalakāmana ṅhāṅāva bosye vane jīva dhakaṃ samasta kaṅāva talaṃ || thvayāṃ sati ṣunu ṅāmhaṃ vaṅā belasa . kijāva bhākhā yāṅaṃ tāthā thāyasa dvakāsa thyaṅāva kijā nāpa rātaṃ . thana kijāva nāpa coṅāva dhāraṃ . bho chi dāju chana babujuyā bahukusuma svānayā kārya oṅa ma ṣu khaṃ . pīlabhota khaṃ svala jula . pīlabhota gvamha jvaṅāva bijyāṅā dhakaṃ dhāyāva ṅeṅāva dājuna dhāraṃ . bho kijāju jina rā julasā babujuyā kārya vayā khava dhāyaṃ teva ma ṣu dhāyaṃ teva . chana gathye khava dhāyāva ji thva khaṅa rā dhaka (fn16a) dhāsyaṃ nānā prakārayā svāna kenaṃ . thana dājuna lāpā dāyāva ṅhelaṃ . gathiṃgu āścarya are kijā āmo bahukusuma svāna ma ṣu . thva khaṅa rā . bahukusuma svāna ma ṣu . thva khaṅa rā . bahukusuma svāna dhāyāgū pratyakṣanaṃ kenaṃ || thana kijāna bhārapā . gathiṃgū āścarya āva jina chu khvālana babuyā khvāla svaya dhāsyaṃ aṃdora yāsyaṃ conaṃ || thana kijāna pāpātmā jāyarapāva bhārapā . thaniyā rātrisa ṅheda sāpurisa dāju syāṅāva . thva svāna kāyāva . che vane . babujuvāke jasa kāya prasāda kāya bhārapaṃ jāgartta yāṅaṃ coṅāva rātri juyāva dājuyā ṅheda vara . pīlabhotapani pyamhasayāṃ ṅheda vava belasa jamadarana suyāva . dāju syāka julo . thana cānhasaṃ bahukusuma svāna jvaṅāva besya vanaṃ || thana na saṅāva rānīcā chamhasena saratā . bho rānīpani dahune hune dhakaṃ thaṅāva soraṅāsyaṃ puruṣa sīka svayāva mahā bilāpa yātaṃ . thana kusumābatina dhāraṃ . āsya āsya khoya ma tele . jhijhisa upāya ma du rā dhāsyaṃ gaṃgācāmalana gārāva mvācake jiva dhāsyaṃ gaṃgācāmalana gārāva mvācakāva conaṃ . thana mālako saṃbhāṣaṇā yāṅāva thananaṃ gamana yāka || bāsanaṃ bāsa vayāva thava rājya thyanakāva rājāyā prajāyā paramānayā samasta loka [46] muṅāva la svara varaṃ . thana mahā jātrā yāṅāva thava rājya duhā vaṅāva babujuyā caraṇasa sebā yāṅāva conaṃ . thana babujuna dhāraṃ . dhanya dhanya bikramakeśala . bahukusuma svāna kāra vane dhakaṃ aṃgīkāra yākamha . thavata kalāta khaṃ kāra vanaṃ . dhanya dhanya cha dhakaṃ hātaṃ . thana bikramakeśala mahā duḥkhana conaṃ || thana li babuna kijāmhayāta dhanya prasāda bilam . bho bikramakeśala . chana kijāna bahukusuma svāna hayāva ji udhāra yāto . chana ji kārya vaṅa ma ṣu . chana thavata kalāta vana . ji putra dhāya kijāmha thiṃṅa ma du . dhakaṃ dhāyāva bikramakeśala duḥkhana conaṃ . kijāmha rājā yāya dhāstunu bikramakeśarina dhāraṃ . are (fn16b) nirṇaya ma du babuju . kijāna hayā svāna sunāna hala . thathiṃgū mahā duḥkha siyāva mahā samudrayā itāsa vaṅāva rākṣasayāke kāyāva jina keṅā . thana kijāna dhāra . bho chi dāju chana babujuyā upadeśa bahukusumasvāna kāra vaṅa ma ṣu khaṃ pīlabhota khaṃ māra jula dhāyāva jina thva svāna ma khu rā bahukusuma svāna dhaka jina keṅā . thana kijāyā khvāra cava ma kaṃsyaṃ conāva banāṃtarasa rātriyā samayasa ja syāṅāva jina hayā bahukusuma svāna jvaṅāva cānaṃ bisye valaṃ || thana jina kalātapanita saṃjībanimaṃtra syaṅāva tayā du . thva maṃtrana ji mvācakāva jība uddhāra yāṅāva ji rihā vayā . āva kijāna hayā svāna ra chiyā rana hayā sukhuri svāna . jina rā jurasā mā tapaṃ lvaca phyāṅaṃ hayā . chalaporana thvayāva śarīrasa yako chuva dhakaṃ babujuyāta dhāraṃ . thana babumha rājā ati kautuka cāyāva dhāraṃ . gathiṃgū āścaryakha lhāto . sikamha gathya mvāṅaṃ vayā . svāna cha phola mahā dullabhā mā tapaṃ hayā dhakaṃ ji heyake tenā rā dhakaṃ dhālaṃ . thana bikramakeśalinaṃ dhālaṃ . bho babuju phatasā gathya khava . ma phatasā thva rājyana pi tiṅāva chova . thana babunaṃ dhālaṃ . ale [47] jyeṣṭa putra bikramakeśali . phatasā thva rājya chanata dhālaṃ . ma phatasā dhikkāra dhālaṃ . thana bikramakeśali rājānaṃ kebalya kusumābati boṅāva toyu gāna puyāva tayāva lucatākana dāyāva . thana babujuṃ . caṃājuṃ . kijājuṃ . boṅāva dhālaṃ . bho babuju dhāsyaṃ toyu gā ulāva kenaṃ . thana dibyasugaṃdha puṣpa toyisya hoyakāva kenaṃ yatole thvayāva . ānandana chuka julo . thana babu rājānaṃ dhālaṃ . bho putra dhanya dhanya . chathiṃṅa putra ma du khava . āvanaṃ liyā rājyaṃ . dhanaṃ . bastubhāba dayāva . cokvaṃ chanata julo dhaka dhāsyaṃ . bikramakeśali rājā sālāva mahā sukhana conaṃ . *padmakeśali (fn17a) kijāju duḥkhanaṃ conaṃ || bho rājā bhojadeba ṅehune . thathiṅa parākrama thulasā . thva siṃhāsanasa cha cone teva dhakaṃ putrikā chamha bosya vanaṃ || 4 || IV punarbāra putrikāna dhālaṃ . bho rājā bhojadeba ṅao .  bikramādityayā kāya padmakeśali nāma rājaputranaṃ babujuyāke bimati yāka . bho babuju chalapolasyena āmo kha tyā chiya teva . khayakaṃ tyā chitasā satyabācī juro . ma khayakaṃ tyā chitasā mahā pāpana puniva dhakaṃ kāyana babujuvāta hātaṃ || thana hāṅānaṃ kha ma nyaṅāva thva rājācāna bhārapā . āva thana coṅāva chāya dhakaṃ deśāṃtara vanaṃ || tākālaṃ deśāṃtara juyāva cha nhuyā dinasa thva rājācāna bhārapā . āva ji babujuna uthyanaṃ kha tyā chīka rā ma chīka rā kha dhakaṃ thava rājyasa lihā vayāva thava babujuyā caritra sola vanaṃ . thana baniyāyā pasalasa conaṃ . [48] thana nhi chi vanaṃ . bahanī juyāva pasala du kāyāva baniyānaṃ dhāraṃ . bho gusāhī cha ji che vane vāyo dhakaṃ boṅaṃ yaṅāva thava chesa duta bonāva ṣarca biyāva talaṃ . thana bāsa yāṅā conaṃ || thva baniyāyā kalāta nimha dava . chamhayā kvathāṃ tale . chamhayā kvathā kvanya . thva kunhu talesa coṅamhayā pāla juyāva . thva baniyā talesa dyanaṃ . thva belasa . cherīsa deṅamhayāke parapuruṣa chamha thva misāyāke levala valaṃ . thva misānaṃ khāpā khaṅāva du kālaṃ || thva belasa hatāsanaṃ vaṅāva teṅaṃ tayā mocā lyavalanaṃ nhuyāva sīka . thva belasa śṛṃgāra julaṃ . śṛṃgāla dhunakāva svayāva . mocā sīka khaṅāva thva levalanaṃ dhālaṃ . ale pāpasta misā chana dhāya mu mvāla lā . āva ji bālahathyāna keno . āva gathya yāya dhakaṃ dhaṃdā kāyāva misānaṃ dhāraṃ . aya bhāju chi chuṃ dhaṃdā kāya mu mvāre sukhanaṃ disane dhakaṃ dhāyāva sukhanaṃ conaṃ || nasacātīsa . thva levalana . aya misā chana mālako yāva dhaka hāṅaṃ tāthāva thava che lihā vanaṃ . thva belasa sīkamha mocā khvāla buvakāva sa *kakīcāna (17b) bāna lākāva mocā thyanyāva ākananaṃ tiyakāva . mocā yalapāva . thva misā laṃkha kāla vanaṃ . lihā vayāva thva mocā salatalaṃ . aya putā māma vaya dhuno . khova ma teva dhakaṃ nvānyāva dhālapo basa tayāva du hāyāva kholaṃ . hāya putā ji kāya sunānaṃ syāto . jinaṃ naka tini thyanyāva tāthāmha macā . sunāna syāta vala dhāsyaṃ khoyāva nvātaṃ . bho pāpista ṅhethu . chana ji kāya syāto . āva cha bisya juyāṃ pāra juyi lā . dhakaṃ hātaṃ . thva ṅhethunaṃ dhālaṃ . bho chī pāpista jina chāya syāya . chana kāyanaṃ ji kāya ma khu lā . ji kāyanaṃ chana kāya ma khu lā . dhāsyaṃ khoyāva conaṃ . thana baniyānaṃ dhālaṃ . thvayā kāyanaṃ chana kāya . chana kāyanaṃ oyā kāya ma khu lā . aya pāpasta misā . āva gathya [49] yaya . dhakaṃ dhāyāva ji ghalasāla sarbasaṃ chapanita lava lhāsyaṃ tayā ma khu lā . thathiṃgu pahala julanyāva ji sarbasaṃ phuyiva julo dhakaṃ . mahā duḥkhanaṃ conaṃ || thva belasa lithumhanaṃ dhālaṃ . āva chiji thathya cone ma khuto dhakāva rājasabhāsa vaṅāva phe rāta vane dhaka dhāsyaṃ . rājasabhā vanyāva pāragāmīyā ṅhevane vaṅāva lhātaṃ . bho chi sabhāpati . sabhāloka . jimisa kha nyasya bijyāhuni dhaka bimati yātaṃ . bho sabhāloka thaniyā rātrīsa . ji puruṣa ṅhethuyā pāla . thaṃ sutha nhāpāṃ ji kāya khvāla buyakāva sa chenyāva . thyaṅaṃ tāthāva . laṃkha kāla vanyā . lihāṃ vayāva . svayānaṃ kāya siṅāva conaṃ . thva ji kāya syāta . mebanaṃ ma khu . ṅhethuna syāka niścaya khava . thvayā bicāra yāya māla . dhakaṃ dhālaṃ . thvate thvayā kha nyanyāva . chabhina tayāva . hano ṅhethumha boṅāva ṅanaṃ . aya misājana . thva mocā chana syāṅā khava lā . gathya khava . dhaka dhāyāva . thva misāna dhālaṃ . bho chi paṃca sabhālokapani thva mocā jinaṃ syāṅā datasā (fn18a) debanaṃ dharmanaṃ siva . ji mocānaṃ vayā mocā ma khu lā . oyā mocānaṃ ji mocā ma khu lā . dhāyāva cha digasa conaṃ || thvanaṃ li lithumha boṅāva sabhānaṃ dhālaṃ . aya misājana jipanisena tyā chiya dhuna dhakaṃ hātaṃ . āva chapani kha ṅane dhuna . chana chālasā nibastrana coṅāva . thva sabhā sva cākara ule chālasā . chana kha khava julo . ma chālasā chana kha ma khu dhāyāva . thva misānaṃ dhālaṃ . yathya julasāṃ chālā khe dhāsyaṃ conaṃ . hanaṃ thva misā chabhina tayāva ṅhethumha boṅāva sabhānaṃ dhālaṃ . bho misājana . chimi kha tyā chiya dhuno . cha nibasta yāṅāva thva sabhā sva cākala ule chālasā cha tyāka . ma chālasā cha buka dhāyāva . chana lithuna chālā dhakaṃ dhāyāva vanaṃ . thva belasa ṅhethumhanaṃ dhālaṃ . bho sabhāloka . [50] pāla yāya amathya jukva data lā . mebatā ma du lā . phāta ile . cikana bāle . ghata vāle . laṃkhasa dune ma du lā || āmoguli jukva yāya māla dhaka dhālasā . yathyanaṃ ma chālā . yathya yāhune dhakaṃ dhālaṃ . thana lithu boṅāva sabhānaṃ dhālaṃ . bho misājana . chana chālasā āva telo dhaka dhāyāva . thva misāna . gā . lana . janī tolatāva . patāsiyā cota sāle tena belasa . sabhālokana hātaṃ . bho pāpiṣṭa nilajyā misā . chana lajyā mu mvāla lā . chana patāsi toya ma te . chana satya svaya dhuna . chaṃ kha ma khu kha julo . chana adharma julo dhakaṃ hānyāva . baniyā bonyāva hātaṃ . aya baniyā . āma lajyā ma du misā asatya kha lhāka misā . chinaṃ pi tiṅaṃ choya māla dhakaṃ hānyāva . pi tiṅaṃ choka julo || thva belasa baniyāyā chesa coṅamha saṃnyāsinaṃ sabhāsa vanyāva . babujuyā ṅhevane conyāva dhālaṃ . bho chi babuju chalapolasena satyanaṃ tyā chīka . dhanya dhanya babuju . thva baniyāyā lithumha kalātayā levalanaṃ nhuyāva syāka khava . thathiṃmha pāpiṣṭa misā . āmo thava dokha yānyāva ṅhethuyāta pāla yākamha āmo . aya babuju . chalapolasyena ji siva lā . ma siva lā . ji juyi chalapolayā putra padmakeśali thukā . jinaṃ chalapolayā caritra sola (fn20) vayā dhakaṃ dhāyāva . babunaṃ kāyayā khvāla svayāva . rājā bikramāditya harṣamāna yāṅāva conaṃ . thvanaṃ li baniyānaṃ ṅhethumha kalāta jvanyāva thava che vanaṃ . thva rājānaṃ thava putra padmakeśali . thava che bonyāva . sukhanaṃ conaṃ || thathimha rājāyā siṃhāsanasa cha dane ma teva dhakaṃ . putrikā chamha bosye vanaṃ || 5 || V .  punarbāra putrikā chamhasena dhālaṃ . bho bhojadeba rājā . ji kha nehune dhakaṃ dhālaṃ . [51] thana chagulī nagara dava . thva nagalayā nāma sīmantakapurī dhāyā . (thva deśayā rājā ratnaketu . thvayā kalātayā nāma madanābati . thvayā putra ma dayāva manasa duḥkha juyāva . likhisake ṅeṅāva mahādeba tvaṃ pūjā yātaṃ . thathyanaṃ mocā ma du . cha nhuyā dinasa . ) thva deśayā oya mali chamha du . thva malina rājāyāke bimati yāka . bho mahārājā . chijisa ujhānasa svāna ṣuro . gathya yāya māra dhakaṃ dhāyāva rājāna dhāraṃ . bho mali . chana bicāra yāva . rātasā chaṃ yathya yāva dhakaṃ . cholarapāva chotaṃ . thva maliṃ tamana vanaṃ . khaṅāva rājā nhirāva conaṃ || thana rātri juyāva rājāna maṃtrīyā ṅhaone dhālaṃ . bho buddhibara . maṃtrī thani ji chi nimhaṃ vaṅāva maliṃ gathye conaṃ khe sola vane nuyo dhakaṃ dhāyāva . maṃtrīva rājāva nimha vanaṃ . thana tījaka svavā belasa . thva malinaṃ khu vara haṃ tyaṅāva . barā kāyāva ṅhānāva . rājāyā nugarasa kayāva mṛtyu juraṃ . thva malina bvāṅa vayāva soraṅāsyam . thva rājā sīka khaṅāva thva mali bisya vanaṃ . thva maṃtrīnaṃ thva maliṃ saratāva bodha yātaṃ . bho maliṃ chana suyā ṅhavane dhāya ma te . āva chu yāya . chana rāhātaṃ vane māvamha chana doṣa ma ṣu . vayā doṣanaṃ vanaṃ . āva cha thaniṃ nisyaṃ rājā yāya dhakaṃ hāṅāva . sīkamha rājā anaṃ tu thuṅaṃ tāthāva . thva maliṃ thava che boṅaṃ hayāva . rāniyāke vaṅāva rānī hātaṃ . bho rānīsa . chalapola rānī juya yalasā . ji bacana ṅava . dhakaṃ hātaṃ || chijisa rājā julasā mhego (fn19a) sito . thana maliyāta dhāva kha sakaleṃ maṃtrīnaṃ rānī kanaṃ . bho mahārāni . jinaṃ chalapolayāta svāna dayakaṃ tayā . thva svāna ṣura dhāyāva . rājānaṃ dhāla . chana lātasā . syāva dhakaṃ cholapāva chotaṃ . thana rājānaṃ li boṅaṃ yanyāva . sola bijyāta . thva malinaṃ khu bhālapāva balānaṃ kayakāva syāto || āva thva maliṃ rājā yāya māla . dhakaṃ rānī hātaṃ . rānīnāṃ [52] ājñā dayakalaṃ . bho maṃtrī china gathya bhiṅa athya yāva dhakaṃ dhāyāva maṃtrīnaṃ dhālaṃ . chāna dhālasā . rājye laṣalape nimittinaṃ . thva kārya yānyā dhaka dhāyāva . thva maliṃ kothāsa surāva tala . sunuṃ juya coṅe ma dayakaṃ talaṃ || thathya la chi . ni rā . sva rā . pi lā . cyā lā vanyāva . prajā munyāva bimati yātaṃ || bho maṃtrisa ne . jipanisa rājā nāpa lāya gathya ma dato . chāna chu julo . jipanisa sukha duḥkha lhāya thāsa ma du dhakaṃ prajāloka nvāka . thana maṃtrīnaṃ prajāloka hātaṃ . bho prajālokapani nyahune . chijisa rājā julasā . ma chiṅa pihā ma bijyāka . āva dina svayāva juko pihāṃ bijyāyuva dhakaṃ bodha yāṅaṃ chotaṃ . thana chanhuyā dīnasa dina svayāva prajā munakāva . pasthāna dayakalaṃ || thana grāmayā paramānatosa nāma kanyāva . thvayā nāma thva thva dhakaṃ maṃtrīnaṃ samastaṃ seṅāva tava || thana lokana dhālaṃ . thva rājā julasā maliṃ thya coṅa dhaka thithiṃ nvātaṃ . gulichinaṃ maliṃ khava dhālaṃ . gulichinaṃ maliṃ ma khu . rājā khava dhālaṃ . thathya prajā nvānyā cocoṃ . thva malinanaṃ tākālaṃ rājya yāka julo || cha nhuyā dīnasa thva malinaṃ dhāraṃ . bho maṃtri chana ji gathya sibā ma dhāyāṃ dhakaṃ dhāraṃ . chana jita śivā dhārasā . ji rājyesa cova . śivā ma dhālasā . ji rājyesa coṅe ma du dhakaṃ pi tiṅāva chotaṃ . thana maṃtrī mahāduḥkhanaṃ vanaṃ . thana samudrayā tīrasa tilaṃ tiraṃ vanyāva . tava samudrasa ati bhīṅa caṃpasvāna nasvāka khanyāva . thva maṃtrīna kāyāva . svāna cha phola jvanyāva . punarbāra ji maṃtrī juya dhakaṃ rājāyāke du talaṃ . thva svāna kāyāva rājānaṃ dhāyā . gathiṃṅa āścaryya *svāna (fn19b) dhaka bhālapāva thamanaṃ chutaṃ || chustunuṃ thva rājā taruṇi jusyaṃ vava . thana rānīnaṃ dhālaṃ . bho rājāsa . chalapola thathiṃṅa taruṅi julo . ji thathiṃṅa jithi . ji julasāṃ . chalapola thyaṃ conake . chalapolana chunyāguli svāna jitaṃ kāyakala chova [53] dhakaṃ rājāyā ṅhevane dhālaṃ . thana rājānaṃ maṃtrī bonakala chotaṃ || thva rājānaṃ maṃtrīyāta dhālaṃ . bho mamtrī . chana hayāthiṃṅa svāna kāsyaṃ haya māla dhakaṃ dhāyāva . mahā duḥkhana svāna kāla vanya julo || svāna kāla vanyā belasa maṃtrīnaṃ dhālaṃ . gathiṅa kautuka āścarya . thamaṃ yānyā rājānaṃ thavata cela yāka . gathiṃgu duḥkhayā mahimā dhaka dhāsyaṃ vanyā belasa parbata chaguli lulaṃ . thva parbatayā samīpasa dahaṃ chaguli dasyaṃ coṅa . thva dahasa mahādeba chamha dasyaṃ coṅa . thvayā ṅhevane nana jyānyā triśūla chaguli dasyaṃ coṅa . thva triśūlasa thva maliṃ thavathya thamanaṃ thasala pāsyaṃ coṅa . pvāthana triśūla cāyakaṃ coṅagu . thva maṃtrīnaṃ khanyāva . maṃtrī kautuka cālaṃ . thva maliṃ gathya thana vala . bhālapāva . svasyaṃ conaṃ || thva belasa ākāśana salatāva hava . bho maṃtrī ji kha ṅeva dhakaṃ dhālaṃ . bho chi chikalapani su juyiva dhakaṃ nyanaṃ . thana mahādebanaṃ dhālaṃ . bho maṃtrī ji lā julasā mahādeba thukā . cha chāya vayā . jina cha kane ṅava . āmo maliṃ jike tapasyā yānyāyā phalanaṃ thuguli lokasa rājā jula . rājāstrī bhoga yāto . chana yānyānaṃ rājā jula ma khu . cha lihā vanyāva . thva malīyāta śivā dhāva . thva belasa cha mānya yānyaṃ tayiva dhakaṃ ājñā dayakugu nenyāva . thva maṃtrinaṃ khava bhālapāva lihā vayāva . caṃpasvāna cha phola jvanyāva valaṃ || thana che thyanyāva thva rājāyāke vanyāva . rājā tvaṃ nāpa lānyāva dhālaṃ . bho rājāsa jinaṃ yānyā rājā ma khu khaṃ dhakaṃ . thva dahasa coṅa kha . samastaṃ kanyāva . *rājā (fn20a) pradakṣinā yānyāva . bhoka puvāva . prārthanā yānyāva svāna cha phola du talaṃ || thana thva rājānaṃ dhālaṃ . bho maṃtrisa . gathya cha nhāpā chana rājyesa citā yānyā . athyaṃ yāsyaṃ cova dhakaṃ dhālaṃ || bho rājā bhojadeba nyahune . thathiṃṅa rājāyā hatālasa phunyaṃ coṅamha rājāyā siṃhāsanasa . cha dane ma te dhakaṃ dhāyāva putrikā chamha bosya vanaṃ || 6 || <utt>